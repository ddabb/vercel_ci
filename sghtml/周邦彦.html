<!DOCTYPE html>
<html lang="zh-CN">

<head>
    <meta charset="UTF-8">
    <title>
        周邦彦
    </title>
</head>

<body>
    <h1>
        周邦彦
    </h1>
    <p><strong>朝代:</strong>
        宋代
    </p>
    <p><strong>生平:</strong>
        周邦彦(1056-1121)字美成，号清真居士，钱塘（今浙江杭州）人。他懂音乐，能自作曲，向来被认为是北宋末年的大词人。其词多写男女之情，讲究形式格律和语言技巧，对词的发展颇有影响。有《片玉词》。
    </p>
    <p><strong>出生:</strong>
        
    </p>
    <p><strong>逝世:</strong>
        
    </p>
    <h2>诗歌</h2>
    <ul>
        
            <li>
                <h3>
                    一剪梅·一翦梅
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>一剪梅花万样娇。 
斜插梅枝， 
略点眉梢。 
轻盈微笑舞低回， 
何事尊前拍误招。 
夜渐寒深酒渐消。 
袖里时闻玉钏敲。 
城头谁恁促残更， 
银漏何如， 
且慢明朝。
                        </pre>
            </li>
            
            <li>
                <h3>
                    一寸金
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>州夹苍崖， 
下枕江山是城郭。 
望海霞接日， 
红翻水面， 
晴风吹草， 
青摇山脚。 
波暖凫鷖作。 
沙痕退、夜潮正落。 
疏林外、一点炊烟， 
渡口参差正寥廓。 
自叹劳生， 
经年何事， 
京华信漂泊。 
念渚蒲汀柳， 
空归闲梦， 
风轮雨楫， 
终辜前约。 
情景牵心眼， 
流连处、利名易薄。 
回头谢、冶叶倡条， 
便入渔钓乐。
                        </pre>
            </li>
            
            <li>
                <h3>
                    一落索
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>杜宇思归声苦。 
和春催去。 
倚阑一霎酒旗风， 
任扑面、桃花雨。 
目断陇云江树。 
难逢尺素。 
落霞隐隐日平西， 
料想是、分携处。
                        </pre>
            </li>
            
            <li>
                <h3>
                    一落索·眉共春山争秀
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>眉共春山争秀。 
可怜长皱。 
莫将清泪湿花枝， 
恐花也、如人瘦。 
清润玉箫闲久， 
知音稀有。 
欲知日日倚栏愁， 
但问取、亭前柳。 
    
                        </pre>
            </li>
            
            <li>
                <h3>
                    丁香结
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>苍藓沿阶， 
冷萤粘屋， 
庭树望秋先陨。 
渐雨凄风迅。 
澹暮色， 
倍觉园林清润。 
汉姬纨扇在， 
重吟玩、弃掷未忍。 
登山临水， 
此恨自古， 
销磨不尽。 
牵引。 
记试酒归时， 
映月同看雁阵。 
宝幄香缨， 
熏炉象尺， 
夜寒灯晕。 
谁念留滞故国， 
旧事劳方寸。 
唯丹青相伴， 
那更尘昏蠹损。
                        </pre>
            </li>
            
            <li>
                <h3>
                    万里春
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>千红万翠。 
簇定清明天气。 
为怜他、种种清香， 
好难为不醉。 
我爱深如你。 
我心在、个人心里。 
便相看、老却春风， 
莫无些欢意。
                        </pre>
            </li>
            
            <li>
                <h3>
                    三部乐
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>浮玉飞琼， 
向邃馆静轩， 
倍增清绝。 
夜窗垂练， 
何用交光明月。 
近闻道、官阁多梅， 
趁暗香未远， 
冻蕊初发。 
倩谁摘取， 
寄赠情人桃叶。 
回文近传锦字， 
道为君瘦损， 
是人都说。 
祆知染红著手， 
胶梳粘发。 
转思量、镇长堕睫。 
都只为、情深意切。 
欲报消息， 
无一句、堪愈愁结。
                        </pre>
            </li>
            
            <li>
                <h3>
                    丑奴儿·采桑子
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>肌肤绰约真仙子， 
来伴冰霜。 
洗尽铅黄。 
素面初无一点妆。 
寻花不用持银烛， 
暗里闻香。 
零落池塘。 
分付馀妍与寿阳。
                        </pre>
            </li>
            
            <li>
                <h3>
                    丹凤吟
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>迤逦春光无赖， 
翠藻翻池， 
黄蜂游阁。 
朝来风暴， 
飞絮乱投帘幕。 
生憎暮景， 
倚墙临岸， 
杏靥夭斜， 
榆钱轻薄。 
昼永惟思傍枕， 
睡起无憀， 
残照犹在亭角。 
况是别离气味， 
坐来但觉心绪恶。 
痛引浇愁酒， 
奈愁浓如酒， 
无计消铄。 
那堪昏暝， 
簌簌半檐花落。 
弄粉调朱柔素手， 
问何时重握。 
此时此意， 
长怕人道著。
                        </pre>
            </li>
            
            <li>
                <h3>
                    伤情怨·清商怨
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>枝头风势渐小。 
看暮鸦飞了。 
又是黄昏， 
闭门收返照。 
江南人去路缈。 
信未通、愁已先到。 
怕见孤灯， 
霜寒催睡早。
                        </pre>
            </li>
            
            <li>
                <h3>
                    侧犯
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>暮霞霁雨， 
小莲出水红妆靓。 
风定。 
看步袜江妃照明镜。 
飞萤度暗草， 
秉烛游花径。 
人静。 
携艳质、追凉就槐影。 
金环皓腕， 
雪藕清泉莹。 
谁念省。 
满身香、犹是旧荀令。 
见说胡姬， 
酒垆寂静。 
烟锁漠漠， 
藻池苔井。
                        </pre>
            </li>
            
            <li>
                <h3>
                    倒犯
                </h3>
                <p><strong>形式:</strong>
                    未知
                </p>
                <p><strong>标签:</strong>
                    宋代, 周邦彦</p>
                <pre>霁景、对霜蟾乍升， 
素烟如扫。 
千林夜缟。 
徘徊处、渐移深窈。 
何人正弄， 
孤影蹁跹， 
西窗悄。 
冒霜冷貂裘， 
玉斝邀云表。 
共寒光、饮清醥。 
淮左旧游， 
记送行人， 
归来山路窵。 
驻马望素魄， 
印遥碧、金枢小。 
爱秀色、初娟好。 
念漂浮、绵绵思远道。 
料异日宵征， 
必定还相照。 
奈何人自衰老。
                        </pre>
            </li>
            
            <li>
                <h3>
                    六丑
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>正单衣试酒， 
恨客里光阴虚掷。 
愿春暂留， 
春归如过翼， 
一去无迹。 
为问花何在？ 
夜来风雨， 
葬楚宫倾国。 
钗钿堕处遗香泽。 
乱点桃蹊， 
轻翻柳陌。 
多情最谁追惜？ 
但蜂媒蝶使， 
时叩窗隔。 
东园岑寂， 
渐蒙笼暗碧。 
静遶饒珍丛底， 
成叹息。 
长条故惹行客。 
似牵衣待话， 
别情无极。 
残英小、强簪巾帻。 
终不似一朵钗头颤袅， 
向人欹侧。 
漂流处、莫趁潮汐。 
恐断红尚有相思字， 
何由见得？
                        </pre>
            </li>
            
            <li>
                <h3>
                    六么令
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>快风收雨， 
亭馆清残燠。 
池光静横秋影， 
岸柳如新沐。 
闻道宜城酒美， 
昨日新醅熟。 
轻镳相逐。 
冲泥策马， 
来折东篱半开菊。 
华堂花艳对列， 
一一惊郎目。 
歌韵巧共泉声， 
间杂琮琤玉。 
惆怅周郎已老， 
莫唱当时曲。 
幽欢难卜。 
明年谁健， 
更把茱萸再三嘱。
                        </pre>
            </li>
            
            <li>
                <h3>
                    兰陵王
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>柳阴直。 
烟里丝丝弄碧。 
隋堤上、曾见几番， 
拂水飘绵送行色。 
登临望故国。 
谁识。 
京华倦客。 
长亭路， 
年去岁来， 
应折柔条过千尺。 
闲寻旧踪迹。 
又酒趁哀弦， 
灯照离席。 
梨花榆火催寒食。 
愁一箭风快， 
半篙波暖， 
回头迢递便数驿。 
望人在天北。 
凄恻。 
恨堆积。 
渐别浦萦回， 
津堠岑寂。 
斜阳冉冉春无极。 
念月榭携手， 
露桥闻笛。 
沈思前事， 
似梦里， 
泪暗滴。
                        </pre>
            </li>
            
            <li>
                <h3>
                    关河令
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>秋阴里晴渐向暝， 
变一庭凄冷。 
伫听寒声， 
云深无雁影。 
更深人去寂静， 
但照壁， 
孤灯相映。 
酒已都醒， 
如何消夜久?
                        </pre>
            </li>
            
            <li>
                <h3>
                    减字木兰花
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>风鬟雾鬓。 
便觉蓬莱三岛近。 
水秀山明。 
缥缈仙姿画不成。 
广寒丹桂。 
岂是夭桃尘俗世。 
只恐乘风。 
飞上琼楼玉宇中。
                        </pre>
            </li>
            
            <li>
                <h3>
                    凤来朝
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>逗晓看娇面。 
小窗深、弄明未遍。 
爱残朱宿粉云鬟乱。 
最好是、帐中见。 
说梦双蛾微敛。 
锦衾温、酒香未断。 
待起难舍拚。 
任日炙、画栏暖。
                        </pre>
            </li>
            
            <li>
                <h3>
                    华胥引
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>川原澄映， 
烟月冥濛， 
去舟如叶。 
岸足沙平， 
蒲根水冷留雁唼。 
别有孤角吟秋， 
对晓风呜轧。 
红日三竿， 
醉头扶起还怯。 
离思相萦， 
渐看看、鬓丝堪镊。 
舞衫歌扇， 
何人轻怜细阅。 
点检从前恩爱， 
但凤笺盈箧， 
愁剪灯花， 
夜来和泪双叠。
                        </pre>
            </li>
            
            <li>
                <h3>
                    南乡子
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>寒夜梦初醒。 
行尽江南万里程。 
早是愁来无会处， 
时听。 
败叶相传细雨声。 
书信也无凭。 
万事由他别後情。 
谁信归来须及早， 
长亭。 
短帽轻衫走马迎。
                        </pre>
            </li>
            
            <li>
                <h3>
                    南柯子·南歌子
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>宝合分时果， 
金盘弄赐冰。 
晓来阶下按新声。 
恰有一方明月、可中庭。 
露下天如水， 
风来夜气清。 
娇羞不肯傍人行。 
扬下扇儿拍手、引流萤。
                        </pre>
            </li>
            
            <li>
                <h3>
                    南浦
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>浅带一帆风， 
向晚来、扁舟稳下南浦。 
迢递阻潇湘， 
衡皋迥， 
斜舣蕙兰汀渚。 
危樯影里， 
断云点点遥天暮。 
菡萏里风， 
偷送清香， 
时时微度。 
吾家旧有簪缨， 
甚顿作天涯， 
经岁羁旅。 
羌管怎知情， 
烟波上， 
黄昏万斛愁绪。 
无言对月， 
皓彩千里人何处。 
恨无凤翼身， 
只待而今， 
飞将归去。
                        </pre>
            </li>
            
            <li>
                <h3>
                    双头莲
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>一抹残霞， 
几行新雁， 
天染云断， 
红迷阵影， 
隐约望中， 
点破晚空澄碧。 
助秋色。 
门掩西风， 
桥横斜照， 
青翼未来， 
浓尘自起， 
咫尺凤帏， 
合有人相识。 
叹乖隔。 
知甚时恣与， 
同携欢适。 
度曲传觞， 
并鞯飞辔， 
绮陌画堂连夕。 
楼头千里， 
帐底三更， 
尽堪泪滴。 
怎生向， 
无聊但只听消息。
                        </pre>
            </li>
            
            <li>
                <h3>
                    品令
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>夜阑人静。 
月痕寄、梅梢疏影。 
帘外曲角栏干近。 
旧携手处， 
花发雾寒成阵。 
应是不禁愁与恨。 
纵相逢难问。 
黛眉曾把春衫印。 
後期无定。 
断肠香销尽。
                        </pre>
            </li>
            
            <li>
                <h3>
                    四园竹
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>浮云护月， 
未放满朱扉。 
鼠摇暗壁， 
萤度破窗， 
偷入书帏。 
秋意浓， 
闲伫立、庭柯影里。 
好风襟袖先知。 
夜何其。 
江南路绕重山， 
心知谩与前期。 
奈向灯前堕泪， 
肠断萧娘， 
旧日书辞。 
犹在纸。 
雁信绝， 
清宵梦又稀。
                        </pre>
            </li>
            
            <li>
                <h3>
                    垂丝钓
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>缕金翠羽。 
妆成才见眉妩。 
倦倚绣帘， 
看舞风絮。 
愁几许。 
寄凤丝雁柱。 
春将暮。 
向层城苑路。 
钿车似水， 
时时花径相遇。 
旧游伴侣。 
还到曾来处。 
门掩风和雨。 
梁间燕语。 
问那人在否。
                        </pre>
            </li>
            
            <li>
                <h3>
                    塞垣春
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>暮色分平野。 
傍苇岸、征帆卸。 
烟村极浦， 
树藏孤馆， 
秋景如画。 
渐别离气味难禁也。 
更物象、供潇洒。 
念多材浑衰减， 
一怀幽恨难写。 
追念绮窗人， 
天然自、风韵娴雅。 
竟夕起相思， 
谩嗟怨遥夜。 
又还将、两袖珠泪， 
沈吟向寂寥寒灯下。 
玉骨为多感， 
瘦来无一把。
                        </pre>
            </li>
            
            <li>
                <h3>
                    塞翁吟
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>暗叶啼风雨， 
窗外晓色珑。 
散水麝， 
小池东。 
乱一岸芙蓉。 
蕲州簟展双纹浪， 
轻帐翠缕如空。 
梦念远别、泪痕重。 
淡铅脸斜红。 
忡忡。 
嗟憔悴、新宽带结， 
羞艳冶、都销镜中。 
有蜀纸、堪凭寄恨， 
等今夜、洒血书词， 
剪浊亲封。 
菖蒲渐老， 
早晚成花， 
教见薰风。
                        </pre>
            </li>
            
            <li>
                <h3>
                    夜游宫
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>一阵斜风横雨。 
薄衣润、新添金缕。 
不谢铅华更清素。 
倚筠窗， 
弄么弦， 
娇欲语。 
小阁横香雾。 
正年少、小娥愁绪。 
莫是栽花被花妒。 
甚春来， 
病恹恹， 
无会处。
                        </pre>
            </li>
            
            <li>
                <h3>
                    夜飞鹊
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>河桥送人处， 
良夜何其？ 
斜月远堕余辉。 
铜盘烛泪已流尽， 
霏霏凉露沾衣。 
相将散离会， 
探风前津鼓， 
树杪参旗。 
花骢会意， 
纵扬鞭、亦自行迟。 
迢递路回清野， 
人语渐无闻， 
空带愁归。 
何意重经前地， 
遗钿不见， 
斜径都迷。 
兔葵燕麦， 
向残阳、影与人齐。 
但徘徊班草， 
欷嘘酹酒， 
极望天涯。 
　
                        </pre>
            </li>
            
            <li>
                <h3>
                    大有
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>仙骨清羸， 
沈腰憔悴， 
见傍人、惊怪消瘦。 
柳无言， 
双眉尽日齐斗。 
都缘薄幸赋情浅， 
许多时、不成欢偶。 
幸自也， 
总由他， 
何须负这心口。 
令人恨， 
行坐儿断了更思量， 
没心求守。 
前日相逢， 
又早见伊仍旧。 
却更被温存後。 
都忘了、当时僝僽。 
便搊撮、九百身心， 
依前待有。
                        </pre>
            </li>
            
            <li>
                <h3>
                    大酺
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>对宿烟收， 
春禽静， 
飞雨时鸣高屋。 
墙头青玉旆， 
洗铅霜都尽， 
嫩梢相触。 
润逼琴丝， 
寒侵枕障， 
虫网吹黏帘竹。 
邮亭无人处， 
听檐声不断， 
困眠初熟。 
奈愁极频惊， 
梦轻难记， 
自怜幽独。 
行人归意速， 
最先念、流潦妨车毂。 
无奈向、兰成憔悴， 
乐广清羸， 
等闲时、易伤心目。 
未怪平阳客， 
双泪落、笛中哀曲。 
况萧索青芜国， 
红糁铺地， 
门外荆桃如菽。 
夜游共谁秉烛？
                        </pre>
            </li>
            
            <li>
                <h3>
                    如梦令
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>门外迢迢行路。 
谁送郎边尺素。 
巷陌雨馀风， 
当面湿花飞去。 
无绪。 
无绪。 
闲处偷垂玉箸。
                        </pre>
            </li>
            
            <li>
                <h3>
                    定风波
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>莫倚能歌敛黛眉。 
此歌能有几人知。 
他日相逢花月底。 
重理。 
好声须记得来时。 
苦恨城头更漏永， 
无情岂解惜分飞。 
休诉金尊推玉臂。 
从醉。 
明朝有酒遣谁持。
                        </pre>
            </li>
            
            <li>
                <h3>
                    宴清都
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>地僻无锺鼓。 
残灯灭， 
夜长人倦难度。 
寒吹断梗， 
风翻暗雪， 
洒窗填户。 
宾鸿谩说传书， 
算过尽、千俦万侣。 
始信得、庾信愁多， 
江淹恨极须赋。 
凄凉病损文园， 
徽弦乍拂， 
音韵先苦。 
淮山夜月， 
金城暮草， 
梦魂飞去。 
秋霜半入清镜， 
叹带眼、都移旧处。 
更久长、不见文君， 
归时认否。
                        </pre>
            </li>
            
            <li>
                <h3>
                    尉迟杯
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>隋堤路， 
渐日晚、密霭生深树。 
阴阴淡月笼沙， 
还宿河桥深处。 
无情画舸， 
都不管烟波隔前浦。 
等行人醉拥重衾， 
载将离恨归去。 
因思旧客京华， 
长偎傍疏林小槛欢聚。 
冶叶倡条俱相识， 
仍惯见珠歌翠舞。 
如今向渔村水驿， 
夜如岁、焚香独自语。 
有何人念我无聊？ 
梦魂凝想鸳侣。
                        </pre>
            </li>
            
            <li>
                <h3>
                    少年游
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>南都石黛扫晴山。 
衣薄耐朝寒。 
一夕东风， 
海棠花谢， 
楼上卷帘看。 
而今丽日明如洗， 
南陌暖雕鞍。 
旧赏园林， 
喜无风雨， 
春鸟报平安。
                        </pre>
            </li>
            
            <li>
                <h3>
                    庆宫春
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>云接平冈， 
山围寒野， 
路回渐展孤城。 
衰柳啼鸦， 
惊风驱雁， 
动人一片秋声。 
倦途休驾， 
淡烟里， 
微茫见星。 
尘埃憔悴， 
生怕黄昏， 
离思牵萦。 
华堂旧日逢迎。 
花艳参差， 
香雾飘零。 
弦管当头， 
偏怜娇凤， 
夜深簧暖笙清。 
眼波传意， 
恨密约， 
匆匆未成。 
许多烦恼， 
只为当时， 
一饷留情。
                        </pre>
            </li>
            
            <li>
                <h3>
                    应天长
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>条风布暖， 
霏雾弄晴， 
池台遍暖春色。 
正是夜堂无月， 
沈沈暗寒食。 
梁间燕， 
社前客， 
似笑我、闭门愁寂。 
乱花过， 
隔院芸香， 
满地狼籍。 
长记那回时， 
邂逅相逢， 
郊外驻油壁。 
又见汉宫传烛， 
飞烟五侯宅。 
青青草， 
迷路陌， 
强载酒、细寻前迹。 
市桥远， 
柳下人家， 
犹自相识。 
　
                        </pre>
            </li>
            
            <li>
                <h3>
                    归去难·促拍满路花
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>佳约人未知， 
背地伊先变。 
恶会称停事， 
看深浅。 
如今信我， 
委的论长远。 
好来无可怨。 
洎合教伊， 
因些事後分散。 
密意都休， 
待说先肠断。 
此恨除非是， 
天相念。 
坚心更守， 
未死终相见。 
多少闲磨难。 
到得其时， 
知他做甚头眼。
                        </pre>
            </li>
            
            <li>
                <h3>
                    忆旧游
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>记愁横浅黛， 
泪洗红铅， 
门掩秋宵。 
坠叶惊离思， 
听寒螀夜泣， 
乱雨萧萧。 
凤钗半脱云鬓， 
窗影烛花摇。 
渐暗竹敲凉， 
疏萤照晓， 
两地魂销。 
迢迢， 
问音信， 
道径底花阴， 
时认鸣镳。 
也拟临朱户， 
叹因郎憔悴， 
羞见郎招。 
旧巢更有新燕， 
杨柳拂河桥。 
但满眼京尘， 
东风竟日吹露桃。 
　
                        </pre>
            </li>
            
            <li>
                <h3>
                    念奴娇
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>醉魂乍醒， 
听一声啼鸟， 
幽斋岑寂。 
淡日朦胧初破晓， 
满眼娇晴天色。 
最惜香梅， 
凌寒偷绽， 
漏泄春消息。 
池塘芳草， 
又还淑景催逼。 
因念旧日芳菲， 
桃花永巷， 
恰似初相识。 
荏苒时光， 
因惯却、觅雨寻云踪迹。 
奈有离拆， 
瑶台月下， 
回首频思忆。 
重愁叠恨， 
万般都在胸臆。
                        </pre>
            </li>
            
            <li>
                <h3>
                    意难忘
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>衣染莺黄。 
爱停歌驻拍， 
劝酒持觞。 
低鬟蝉影动， 
私语口脂香。 
檐露滴， 
竹风凉。 
拚剧饮淋浪。 
夜渐深， 
笼灯就月， 
子细端相。 
知音见说无双。 
解移宫换羽， 
未怕周郎。 
长颦知有恨， 
贪耍不成妆。 
些个事， 
恼人肠。 
试说与何妨。 
又恐伊、寻消问息， 
瘦减容光。
                        </pre>
            </li>
            
            <li>
                <h3>
                    感皇恩
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>露柳好风标， 
娇莺能语。 
独占春光最多处。 
浅颦轻笑， 
未肯等闲分付。 
为谁心子里， 
长长苦。 
洞房见说， 
云深无路。 
凭仗青鸾道情素。 
酒空歌断， 
又被涛江催去。 
怎奈向、言不尽， 
愁无数。
                        </pre>
            </li>
            
            <li>
                <h3>
                    扫地花·扫地游
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>晓阴翳日， 
正雾霭烟横， 
远迷平楚。 
暗黄万缕。 
听鸣禽按曲， 
小腰欲舞。 
细绕回堤， 
驻马河桥避雨。 
信流去。 
想一叶怨题， 
今在何处。 
春事能几许。 
任占地持杯， 
扫花寻路。 
泪珠溅俎。 
叹将愁度日， 
病伤幽素。 
恨入金徽， 
见说文君更苦。 
黯凝伫。 
掩重关、遍城锺鼓。
                        </pre>
            </li>
            
            <li>
                <h3>
                    拜星月慢
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>夜色催更， 
清尘收露， 
小曲幽坊月暗。 
竹槛灯窗， 
识秋娘庭院。 
笑相遇， 
似觉琼枝玉树相倚， 
暖日明霞光烂。 
水盼兰情， 
总平生稀见。 
画图中、旧识春风面。 
谁知道、自到瑶台畔， 
眷恋雨润云温， 
苦惊风吹散。 
念荒寒寄宿无人馆， 
重门闭、败壁秋虫叹。 
怎奈向、一缕相思， 
隔溪山不断。
                        </pre>
            </li>
            
            <li>
                <h3>
                    无闷
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>云作轻阴， 
风逗细寒， 
小溪冰冻初结。 
更听得、悲鸣雁度空阔。 
暮雀喧喧聚竹， 
听竹上清响风敲雪。 
洞户悄， 
时见香消翠楼， 
兽煤红爇。 
凄切。 
念旧欢聚， 
旧约至此， 
方惜轻别。 
又还是、离亭楚梅堪折。 
暗想莺时似梦， 
梦里又却是， 
似莺时节。 
要无闷， 
除是拥炉对酒， 
共谭风月。
                        </pre>
            </li>
            
            <li>
                <h3>
                    早梅芳·喜迁莺
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>缭墙深， 
丛竹绕。 
宴席临清沼。 
微呈纤履， 
故隐烘帘自嬉笑。 
粉香妆晕薄， 
带紧腰围小。 
看鸿惊凤翥， 
满座叹轻妙。 
酒醒时， 
会散了。 
回首城南道。 
河阴高转， 
露脚斜飞夜将晓。 
异乡淹岁月， 
醉眼迷登眺。 
路迢迢， 
恨满千里草。
                        </pre>
            </li>
            
            <li>
                <h3>
                    月下笛
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>小雨收尘， 
凉蟾莹彻， 
水光浮璧。 
谁知怨抑。 
静倚官桥吹笛。 
映宫墙、风叶乱飞， 
品高调侧人未识。 
想开元旧谱， 
柯亭遗韵， 
尽传胸臆。 
阑干四绕， 
听折柳徘徊， 
数声终拍。 
寒灯陋馆， 
最感平阳孤客。 
夜沈沈、雁啼甚哀， 
片云尽卷清漏滴。 
暗凝魂， 
但觉龙吟万壑天籁息。
                        </pre>
            </li>
            
            <li>
                <h3>
                    月中行·月宫春
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>蜀丝趁日染乾红。 
微暖面脂融。 
博山细篆霭房栊。 
静看打窗虫。 
愁多胆怯疑虚幕， 
声不断、暮景疏钟。 
团团四壁小屏风。 
啼尽梦魂中。
                        </pre>
            </li>
            
            <li>
                <h3>
                    望江南·忆江南
                </h3>
                <p><strong>形式:</strong>
                    七律
                </p>
                <p><strong>标签:</strong>
                    宋代, 周邦彦</p>
                <pre>游妓散， 
独自绕回堤。 
芳草怀烟迷水曲， 
密云衔雨暗城西。 
九陌未沾泥。 
桃李下， 
春晚未成蹊。 
墙外见花寻路转， 
柳阴行马过莺啼。 
无处不凄凄。
                        </pre>
            </li>
            
            <li>
                <h3>
                    木兰花·玉楼春
                </h3>
                <p><strong>形式:</strong>
                    七律
                </p>
                <p><strong>标签:</strong>
                    宋代, 周邦彦</p>
                <pre>郊原雨过金英秀。 
风扫霜威寒入袖。 
感君一曲断肠歌， 
劝我十分和泪酒。 
古道尘清榆柳瘦。 
系马邮亭人散後。 
今宵灯尽酒醒时， 
可惜朱颜成皓首。
                        </pre>
            </li>
            
            <li>
                <h3>
                    木兰花令
                </h3>
                <p><strong>形式:</strong>
                    七律
                </p>
                <p><strong>标签:</strong>
                    宋代, 周邦彦</p>
                <pre>歌时宛转饶风措。 
莺语清圆啼玉树。 
断肠归去月三更， 
薄酒醒来愁万绪。 
孤灯翳翳昏如雾。 
枕上依稀闻笑语。 
恶嫌春梦不分明， 
忘了与伊相见处。
                        </pre>
            </li>
            
            <li>
                <h3>
                    氐州第一
                </h3>
                <p><strong>形式:</strong>
                    未知
                </p>
                <p><strong>标签:</strong>
                    宋代, 周邦彦</p>
                <pre>波落寒汀， 
村渡向晚， 
遥看数点帆小。 
乱叶翻鸦， 
惊风破雁， 
天角孤云缥缈。 
官柳萧疏， 
甚尚挂微微残照？ 
景物关情， 
川途换日， 
顿来催老。 
渐解狂朋欢意少， 
奈犹被思牵情绕。 
座上琴心， 
机中锦字， 
最觉萦怀抱。 
也知人悬望久， 
蔷薇谢、归来一笑。 
欲梦高唐， 
未成眠、霜空已晓。 
　
                        </pre>
            </li>
            
            <li>
                <h3>
                    水龙吟
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>素肌应怯馀寒， 
艳阳占立青芜地。 
樊川照日， 
灵关遮路， 
残红敛避。 
传火楼台， 
妒花风雨， 
长门深闭。 
亚帘栊半湿， 
一枝在手， 
偏勾引、黄昏泪。 
别有风前月底。 
布繁英、满圆歌吹。 
朱铅退尽， 
潘妃却酒， 
昭君乍起。 
雪浪翻空， 
粉裳缟夜， 
不成春意。 
恨玉容不见， 
琼英谩好， 
与何人比。
                        </pre>
            </li>
            
            <li>
                <h3>
                    法曲献仙音
                </h3>
                <p><strong>形式:</strong>
                    未知
                </p>
                <p><strong>标签:</strong>
                    宋代, 周邦彦</p>
                <pre>蝉咽凉柯， 
燕飞尘幕， 
漏阁签声时度。 
倦脱纶巾， 
困便湘竹， 
桐阴半侵朱户。 
向抱影凝情处。 
时闻打窗雨。 
耿无语。 
叹文圆、近来多病， 
情绪懒， 
尊酒易成间阻。 
缥缈玉京人， 
想依然、京兆眉妩。 
翠幕深中， 
对徽容、空在纨素。 
待花前月下， 
见了不教归去。
                        </pre>
            </li>
            
            <li>
                <h3>
                    浣沙溪·浣溪沙
                </h3>
                <p><strong>形式:</strong>
                    五律
                </p>
                <p><strong>标签:</strong>
                    宋代, 周邦彦</p>
                <pre>不为萧娘旧约寒。 
何因容易别长安。 
预愁衣上粉痕乾。 
幽阁深沈灯焰喜， 
小炉邻近酒杯宽。 
为君门外脱归鞍。
                        </pre>
            </li>
            
            <li>
                <h3>
                    浣溪沙
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>雨过残红湿未飞， 
疏篱一带透斜晖， 
游蜂酿蜜窃香归。 
　金屋无人风竹乱， 
衣篝尽日水沈微， 
一春须有忆人时。
                        </pre>
            </li>
            
            <li>
                <h3>
                    浣溪沙慢
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>水竹旧院落， 
樱笋新蔬果。 
嫩英翠幄， 
红杏交榴火。 
心事暗卜， 
叶底寻双朵。 
深夜归青琐。 
灯尽酒醒时， 
晓窗明、钗横鬓亸。 
怎生那。 
被间阻时多。 
奈愁肠数叠， 
幽恨万端， 
好梦还惊破。 
可怪近来， 
传语也无个。 
莫是瞋人呵。 
真个若瞋人， 
却因何、逢人问我。
                        </pre>
            </li>
            
            <li>
                <h3>
                    浪涛沙·浪淘沙
                </h3>
                <p><strong>形式:</strong>
                    未知
                </p>
                <p><strong>标签:</strong>
                    宋代, 周邦彦</p>
                <pre>昼阴重， 
霜凋岸草， 
雾隐城堞。 
南陌脂车待发。 
东门帐饮乍阕。 
正拂面垂杨堪缆结。 
掩红泪、玉手亲折。 
念汉浦离鸿去何许， 
经时信音绝。 
情切。 
望中地远天阔。 
向露冷风清， 
无人处、耿耿寒漏咽。 
嗟万事难忘， 
唯是轻别。 
翠尊未竭。 
凭断云留取， 
西楼残月。 
罗带光销纹衾叠。 
连环解、旧香顿歇。 
怨歌永、琼壶敲尽缺。 
恨春去、不与人期， 
弄夜色， 
空馀满地梨花雪。
                        </pre>
            </li>
            
            <li>
                <h3>
                    浪淘沙慢
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>晓阴重， 
霜凋岸草， 
雾隐城堞。 
南陌脂车待发， 
动门欲饮乍阕。 
正拂面垂杨堪揽结， 
掩红泪、玉手亲折。 
念汉浦离鸿去何许？ 
经时信音绝。 
此情切， 
望中地远天阔。 
向露冷风清无人处， 
耿耿寒漏咽。 
嗟万事难忘， 
唯是轻别。 
翠尊未竭， 
凭断云留取西楼残月。 
罗带光销纹衾叠， 
连环解、旧香顿歇。 
怨歌永、琼壶敲尽缺。 
恨春去不与人期， 
弄夜色， 
空余满地梨花雪。
                        </pre>
            </li>
            
            <li>
                <h3>
                    渔家傲
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>几日轻阴寒测测。 
东风急处花成积。 
醉踏阳春怀故国。 
归未得。 
黄鹂久住如相识。 
赖有蛾眉能暖客。 
长歌屡劝金杯侧。 
歌罢月痕来照席。 
贪欢适。 
帘前重露成涓滴。
                        </pre>
            </li>
            
            <li>
                <h3>
                    渡江云
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>晴岚低楚甸， 
暖回雁翼， 
阵势起平沙。 
骤惊春在眼， 
借问何时， 
委屈到山家。 
涂香晕色， 
盛粉饰、争作妍华。 
千万丝、陌头杨柳， 
渐渐可藏鸦。 
堪嗟， 
清江东注， 
画舸西流， 
指长安日下。 
愁宴阑、风翻旗尾， 
潮溅乌纱。 
今宵正对初弦月， 
傍水驿、深舣薕葭。 
沉恨处， 
时时自剔灯花。
                        </pre>
            </li>
            
            <li>
                <h3>
                    满庭芳
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>白玉楼高， 
广寒宫阙， 
暮云如幛褰开。 
银河一派， 
流出碧天来。 
无数星躔玉李， 
冰轮动、光满楼台。 
登临处， 
全胜瀛海， 
弱水浸蓬莱。 
云鬟， 
香雾湿， 
月娥韵压， 
云冻江梅。 
况餐花饮露， 
莫惜裴徊。 
坐看人间如掌， 
山河影、倒入琼杯。 
归来晚， 
笛声吹彻， 
九万里尘埃。
                        </pre>
            </li>
            
            <li>
                <h3>
                    满江红
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>昼日移阴， 
揽衣起、春帷睡足。 
临宝鉴， 
绿云撩乱， 
未忺妆束。 
蝶粉蜂黄都褪了， 
枕痕一线红生肉。 
背画栏、脉脉悄无言， 
寻棋局。 
重会面， 
犹未卜。 
无限事， 
萦心曲。 
想秦筝依旧， 
尚鸣金屋。 
芳草连天迷远望， 
宝香熏被成孤宿。 
最苦是、蝴蝶满园飞， 
无人扑。
                        </pre>
            </li>
            
            <li>
                <h3>
                    满路花·促拍满路花
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>金花落烬灯， 
银砾鸣窗雪。 
夜深微漏断， 
行人绝。 
风扉不定， 
竹圃琅玕折。 
玉人新间阔。 
著甚情悰， 
更当恁地时节。 
无言敧枕， 
帐底流清血。 
愁如春後絮， 
来相接。 
知他那里， 
争信人心切。 
除共天公说。 
不成也还， 
似伊无个分别。
                        </pre>
            </li>
            
            <li>
                <h3>
                    点绛唇
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>辽鹤归来， 
故乡多少伤心地。 
寸书不寄。 
鱼浪空千里。 
凭仗桃根， 
说与凄凉意。 
愁无际。 
旧时衣袂。 
犹有东门泪。
                        </pre>
            </li>
            
            <li>
                <h3>
                    烛影摇红
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>芳脸匀红， 
黛眉巧画宫妆浅。 
风流天付与精神， 
全在娇波眼。 
早是萦心可惯。 
向尊前、频频顾眄。 
几回相见， 
见了还休， 
争如不见。 
烛影摇红， 
夜阑饮散春宵短。 
当时谁会唱阳关， 
离恨天涯远。 
争奈云收雨散。 
凭阑干、东风泪满。 
海棠开後， 
燕子来时， 
黄昏深院。
                        </pre>
            </li>
            
            <li>
                <h3>
                    燕归梁
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>帘底新霜一夜浓。 
短烛散飞虫。 
曾经洛浦见惊鸿。 
关山隔、梦魂通。 
明星晃晃， 
回津路转， 
榆影步花骢。 
欲攀云驾倩西风。 
吹清血、寄玲珑。
                        </pre>
            </li>
            
            <li>
                <h3>
                    玉团儿
                </h3>
                <p><strong>形式:</strong>
                    七律
                </p>
                <p><strong>标签:</strong>
                    宋代, 周邦彦</p>
                <pre>妍姿艳态腰如束。 
笑无限、桃粗杏俗。 
玉体横陈， 
云鬟斜坠， 
春睡还熟。 
夕阳斗转阑干曲。 
乍醉起、馀霞衬肉。 
搦粉搓酥， 
剪云裁雾， 
比并不足。
                        </pre>
            </li>
            
            <li>
                <h3>
                    玉楼春
                </h3>
                <p><strong>形式:</strong>
                    七律
                </p>
                <p><strong>标签:</strong>
                    宋代, 周邦彦</p>
                <pre>玉奁收起新妆了。 
鬓畔斜枝红袅袅。 
浅颦轻笑百般宜， 
试著春衫犹更好。 
裁金簇翠天机巧。 
不称野人簪破帽。 
满头聊插片时狂， 
顿减十年尘土貌。
                        </pre>
            </li>
            
            <li>
                <h3>
                    玉烛新
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>溪源新腊後。 
见数朵江梅， 
剪裁初就。 
晕酥砌玉芳英嫩， 
故把春心轻漏。 
前村昨夜， 
想弄月、黄昏时候。 
孤岸峭， 
疏影横斜， 
浓香暗沾襟袖。 
尊前赋与多材， 
问岭外风光， 
故人知否。 
寿阳谩斗。 
终不似， 
照水一枝清瘦。 
风娇雨秀。 
好乱插、繁花盈首。 
须信道， 
羌管无情， 
看看又奏。
                        </pre>
            </li>
            
            <li>
                <h3>
                    玲珑四犯
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>秾李夭桃， 
是旧日潘郎， 
亲试春艳。 
自别河阳， 
长负露房烟脸。 
憔悴鬓点吴霜， 
念想梦魂飞乱。 
叹画阑玉砌都换。 
才始有缘重见。 
夜深偷展香罗荐。 
暗窗前、醉眠葱茜。 
浮花浪蕊都相识， 
谁更曾抬眼。 
休问旧色旧香， 
但认取、芳心一点。 
又片时一阵， 
风雨恶， 
吹分散。
                        </pre>
            </li>
            
            <li>
                <h3>
                    瑞鹤仙
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>暖烟笼细柳。 
弄万缕千丝， 
年年春色。 
晴风荡无际， 
浓於酒、偏醉情人调客。 
阑干倚处， 
度花香、微散酒力。 
对重门半掩， 
黄昏淡月， 
院宇深寂。 
愁极。 
因思前事， 
洞房佳宴， 
正值寒食。 
寻芳遍赏， 
金谷里， 
铜驼陌。 
到而今、鱼雁沈沈无信， 
天涯常是泪滴。 
早归来， 
云馆深处， 
那人正忆。
                        </pre>
            </li>
            
            <li>
                <h3>
                    瑞龙吟
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>章台路， 
还见褪粉梅梢， 
试华桃树。 
愔愔坊陌人家， 
定巢燕子， 
归来旧处。 
黯凝伫， 
因记个人痴小， 
乍窥门户， 
侵晨浅约宫黄， 
障风映袖， 
盈盈笑语。 
前度刘郎重到， 
访邻寻里。 
同时歌舞， 
惟有旧家谢娘， 
声价如故。 
吟笺赋笔， 
犹记燕台句。 
知谁伴、名园露饮， 
东城闲步？ 
事与孤鸿去。 
探春尽是伤离意绪。 
官柳低金缕。 
归骑晚， 
纤纤池塘飞雨。 
断肠院落， 
一帘风絮。
                        </pre>
            </li>
            
            <li>
                <h3>
                    留客住
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>嗟乌兔。 
正茫茫、相催无定， 
只恁东生西没， 
半均寒暑。 
昨见花红柳绿， 
处处林茂。 
又睹霜前篱畔， 
菊散馀香， 
看看又还秋暮。 
忍思虑。 
念古往贤愚， 
终归何处。 
争似高堂， 
日夜笙歌齐举。 
选甚连宵彻昼， 
再三留住。 
待拟沈醉扶上马， 
怎生向、主人未肯交去。
                        </pre>
            </li>
            
            <li>
                <h3>
                    相思引
                </h3>
                <p><strong>形式:</strong>
                    未知
                </p>
                <p><strong>标签:</strong>
                    宋代, 周邦彦</p>
                <pre>生碧香罗粉兰香。 
冷绡缄泪倩谁将。 
故人何在， 
烟水隔潇湘。 
花落燕□春欲老， 
絮吹思浪日偏长。 
一些儿事， 
何处不思量。
                        </pre>
            </li>
            
            <li>
                <h3>
                    看花回
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>蕙风初散轻暖， 
霁景微澄洁。 
秀蕊乍开乍敛， 
带雨态烟痕， 
春思纡结。 
危弦弄响， 
来去惊人莺语滑。 
无赖处， 
丽日楼台， 
乱纷歧路思奇绝。 
何计解， 
黏花系月。 
叹冷落、顿辜佳节。 
犹有当时气味， 
挂一缕相思， 
不断如发。 
云飞帝国， 
人在天边心暗折。 
语东风， 
共流转， 
谩作匆匆别。
                        </pre>
            </li>
            
            <li>
                <h3>
                    秋蕊香
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>乳鸭池塘水暖。 
风紧柳花迎面。 
午妆粉指印窗眼。 
曲里长眉翠浅。 
问知社日停针线。 
探新燕。 
宝钗落枕春梦远。 
帘影参差满院。
                        </pre>
            </li>
            
            <li>
                <h3>
                    粉蝶儿慢
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>宿雾藏春， 
馀寒带雨， 
占得群芳开晚。 
艳初弄秀， 
倚东风娇懒。 
隔叶黄鹂传好音， 
唤入深丛中探。 
数枝新， 
比昨朝、又早红稀香浅。 
眷恋。 
重来倚槛。 
当韶华、未可轻辜双眼。 
赏心随分乐， 
有清尊檀板。 
每岁嬉游能几日， 
莫使一生歌欠。 
忍因循、片花飞、又成春减。
                        </pre>
            </li>
            
            <li>
                <h3>
                    红林擒近
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>高柳春才软， 
冻梅寒更香。 
暮雪助清峭， 
玉尘散林塘。 
那堪飘风递冷， 
故遣度幕穿窗。 
似欲料理新妆。 
呵手弄丝簧。 
冷落词赋客， 
萧索水云乡。 
援毫授简， 
风流犹忆东梁。 
望虚檐徐转， 
迥廊未扫， 
夜长莫惜空酒觞。
                        </pre>
            </li>
            
            <li>
                <h3>
                    红窗迥
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>几日来、真个醉。 
不知道、窗外乱红， 
已深半指。 
花影被风摇碎。 
拥春酲乍起。 
有个人人， 
生得济楚， 
来向耳畔， 
问道今朝醒未。 
情性儿、慢腾腾地。 
恼得人又醉。
                        </pre>
            </li>
            
            <li>
                <h3>
                    红罗袄
                </h3>
                <p><strong>形式:</strong>
                    未知
                </p>
                <p><strong>标签:</strong>
                    宋代, 周邦彦</p>
                <pre>画烛寻欢去， 
羸马载愁归。 
念取酒东垆， 
尊罍虽近， 
采花南浦， 
蜂蝶须知。 
自分袂、天阔鸿稀。 
空怀梦约心期。 
楚客忆江蓠。 
算宋玉、未必为秋悲。
                        </pre>
            </li>
            
            <li>
                <h3>
                    绕佛阁
                </h3>
                <p><strong>形式:</strong>
                    未知
                </p>
                <p><strong>标签:</strong>
                    宋代, 周邦彦</p>
                <pre>暗尘四敛， 
楼观回出， 
高映孤馆。 
清漏将短， 
厌闻夜久签声动书幔。 
桂华又满， 
闲步露草， 
偏爱幽远。 
花气清婉。 
望中迤逦城阴度河岸。 
倦客最萧索， 
醉倚斜桥穿柳线。 
还似卞堤虹梁横水面， 
看浪飐春灯， 
舟下如箭。 
此行重见。 
叹故友难逢， 
羁思空乱， 
两眉愁、向谁舒展？
                        </pre>
            </li>
            
            <li>
                <h3>
                    绮寮怨
                </h3>
                <p><strong>形式:</strong>
                    未知
                </p>
                <p><strong>标签:</strong>
                    宋代, 周邦彦</p>
                <pre>上马人扶残醉， 
晓风吹未醒。 
映水曲、翠瓦朱檐， 
垂杨里、乍见津亭。 
当时曾题败壁， 
蛛丝罩、淡墨苔晕青。 
念去来、岁月如流， 
徘徊久、叹息愁思盈。 
去去倦寻路程。 
江陵旧事， 
何曾再问杨琼。 
旧曲凄清。 
敛愁黛、与谁听。 
尊前故人如在， 
想念我、最关情。 
何须渭城。 
歌声未尽处， 
先泪零。
                        </pre>
            </li>
            
            <li>
                <h3>
                    花心动
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>帘卷青楼， 
东风暖， 
杨花乱飘晴昼。 
兰袂褪香， 
罗帐褰红， 
绣枕旋移相就。 
海棠花谢春融暖， 
偎人恁、娇波频溜。 
象床稳， 
鸳衾谩展， 
浪翻红绉。 
一夜情浓似酒。 
香汗渍鲛绡， 
几番微透。 
鸾困凤慵， 
娅姹双眉， 
画也画应难就。 
问伊可煞□人厚。 
梅萼露、胭脂檀口。 
从此後、纤腰为郎管瘦。
                        </pre>
            </li>
            
            <li>
                <h3>
                    花犯
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>粉墙低， 
梅花照眼， 
依然旧风味。 
露痕轻缀。 
疑净洗铅华， 
无限佳丽。 
去年胜赏曾孤倚， 
冰盘共燕喜。 
更可惜、雪中高土， 
香篝熏素被。 
今年对花最匆匆， 
相逢似有恨， 
依依愁悴。 
吟望久， 
青苔上、旋看飞坠。 
相将见、脆圆荐酒， 
人正在、空江烟浪里。 
但梦想、一枝潇洒， 
黄昏斜照水。 
　
                        </pre>
            </li>
            
            <li>
                <h3>
                    芳草渡·系裙腰
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>昨夜里， 
又再宿桃源， 
醉邀仙侣。 
听碧窗风快， 
珠帘半卷疏雨。 
多少离恨苦。 
方留连啼诉。 
凤帐晓， 
又是匆匆， 
独自归去。 
愁睹。 
满怀泪粉， 
瘦马冲泥寻去路。 
谩回首、烟迷望眼， 
依稀见朱户。 
似痴似醉， 
暗恼损、凭阑情绪。 
澹暮色， 
看尽栖鸦乱舞。
                        </pre>
            </li>
            
            <li>
                <h3>
                    苏幕遮·燎沉香
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>燎沉香， 
消溽暑。 
鸟雀呼晴， 
侵晓窥檐语。 
叶上初阳干宿雨， 
水面清圆， 
一一风荷举。 
故乡遥， 
何日去？ 
家住吴门， 
久作长安旅。 
五月渔郎相忆否？ 
小楫轻舟， 
梦入芙蓉浦。 
 
                        </pre>
            </li>
            
            <li>
                <h3>
                    荔枝香近·荔枝香
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>照水残红零乱， 
风唤去。 
尽日测测轻寒， 
帘底吹香雾。 
黄昏客枕无憀， 
细响当窗雨。 
看两两相依燕新乳。 
楼下水， 
渐绿遍、行舟浦。 
暮往朝来， 
心逐片帆轻举。 
何日迎门， 
小槛朱笼报鹦鹉。 
共剪西窗蜜炬。
                        </pre>
            </li>
            
            <li>
                <h3>
                    菩萨蛮
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>银河宛转三千曲。 
浴凫飞鹭澄波绿。 
何处是归舟。 
夕阳江上楼。 
天憎梅浪发。 
故下封枝雪。 
深院卷帘看。 
应怜江上寒。
                        </pre>
            </li>
            
            <li>
                <h3>
                    蓦山溪
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>楼前疏柳， 
柳外无穷路。 
翠色四天垂， 
数峰青、高城阔处。 
江湖病眼， 
偏向此山明， 
愁无语。 
空凝伫。 
两两昏鸦去。 
平康巷陌， 
往事如花雨。 
十载却归来， 
倦追寻、酒旗戏鼓。 
今宵幸有， 
人似月婵娟， 
霞袖举。 
杯深注。 
一曲黄金缕。
                        </pre>
            </li>
            
            <li>
                <h3>
                    蕙兰芳引
                </h3>
                <p><strong>形式:</strong>
                    未知
                </p>
                <p><strong>标签:</strong>
                    宋代, 周邦彦</p>
                <pre>寒莹晚空， 
点清镜、断霞孤鹜。 
对客馆深扃， 
霜草未衰更绿。 
倦游厌旅， 
但梦绕、阿娇金屋。 
想故人别後， 
尽日空疑风竹。 
塞北氍毹， 
江南图障， 
是处温燠。 
更花管云笺， 
犹写寄情旧曲。 
音尘迢递， 
但劳远目。 
今夜长， 
争奈枕单人独。
                        </pre>
            </li>
            
            <li>
                <h3>
                    虞美人
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>疏篱曲径田家小。 
云树开清晓。 
天寒山色有无中。 
野外一声钟起、送孤蓬。 
添衣策马寻亭堠。 
愁抱惟宜酒。 
菰蒲睡鸭占陂塘。 
纵被行人惊散、又成双。
                        </pre>
            </li>
            
            <li>
                <h3>
                    蝶恋花
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>晚步芳塘新霁後。 
春意潜来， 
迤逦通窗牖。 
午睡渐多浓似酒。 
韶华已入东君手。 
嫩绿轻黄成染透。 
烛下工夫， 
泄漏章台秀。 
拟插芳条须满首。 
管交风味还胜旧。
                        </pre>
            </li>
            
            <li>
                <h3>
                    西平乐
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>稚柳苏晴， 
故溪歇雨， 
川迥未觉春赊。 
驼褐寒侵， 
正怜初日， 
轻阴抵死须遮。 
叹事逐孤鸿尽去， 
身与塘蒲共晚， 
争知向此， 
征途迢递， 
伫立尘沙。 
追念朱颜翠发， 
曾到处、故地使人嗟。 
道连三楚， 
天低四野， 
乔木依前， 
临路敧斜。 
重慕想， 
东陵晦迹， 
彭泽归来， 
左右琴书自乐， 
松菊相依， 
何况风流鬓未华。 
多谢故人， 
亲驰郑驿， 
时倒融尊， 
劝此淹留， 
共过芳时， 
翻令倦客思家。
                        </pre>
            </li>
            
            <li>
                <h3>
                    西河
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>佳丽地， 
南朝盛事谁记？ 
山围故国， 
绕清江、髻鬟对起。 
怒涛寂寞打孤城， 
风樯遥度天际。 
风樯遥度天际。 
断崖树， 
犹倒倚， 
莫愁艇子曾系。 
空余旧迹， 
郁苍苍、雾沈半垒。 
夜深月过女墙来， 
伤心东望淮水。 
酒旗戏鼓甚处市？ 
想依稀王谢邻里， 
燕子不知何世， 
向寻常巷陌人家相对， 
如说兴亡斜阳里。 
　
                        </pre>
            </li>
            
            <li>
                <h3>
                    解语花
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>风销绛蜡， 
露浥红莲， 
灯市光相射。 
桂华流瓦， 
纤云散、耿耿素娥欲下。 
衣裳淡雅， 
看楚女纤腰一把。 
箫鼓喧， 
人影参差， 
满路飘香麝。 
因念都城放夜， 
望千门如画， 
嬉笑游冶。 
钿车罗帕， 
相逢处、自有暗尘遂马。 
年光是也， 
唯只见旧情衰谢。 
清漏移， 
飞盖归来， 
从舞休歌罢。 
　
                        </pre>
            </li>
            
            <li>
                <h3>
                    解蹀躞
                </h3>
                <p><strong>形式:</strong>
                    未知
                </p>
                <p><strong>标签:</strong>
                    宋代, 周邦彦</p>
                <pre>候馆丹枫吹尽， 
面旋随风舞。 
夜寒霜月， 
飞来伴孤旅。 
还是独拥秋衾， 
梦馀酒困都醒， 
满怀离苦。 
甚情绪。 
深念凌波微步。 
幽房暗相遇， 
泪珠都作， 
秋宵枕前雨。 
此恨音驿难通， 
待凭征雁归时， 
带将愁去。
                        </pre>
            </li>
            
            <li>
                <h3>
                    解连环
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>怨怀无托。 
嗟情人断绝， 
信音辽邈。 
纵妙手能解连环， 
似风散雨收， 
雾轻云薄。 
燕子楼空， 
暗尘锁一床弦索。 
想移根换叶， 
尽是旧时手种红药。 
汀州渐生杜若。 
料舟依岸曲， 
人在天角。 
漫记得、当日音书， 
把闲言闲语， 
待总烧却。 
水驿春回， 
望寄我江南梅萼。 
弃今生、对花对酒， 
为伊泪落。 
　
                        </pre>
            </li>
            
            <li>
                <h3>
                    诉衷情
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>出林杏子落金盘。 
齿软怕尝酸。 
可惜半残青紫， 
犹有小唇丹。 
南陌上， 
落花闲。 
雨斑斑。 
不言不语， 
一段伤春， 
都在眉间。
                        </pre>
            </li>
            
            <li>
                <h3>
                    过秦楼
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>水浴清蟾， 
叶喧凉吹， 
巷陌马声初断。 
闲依露井， 
笑扑流萤， 
惹破画罗轻扇。 
人静夜久凭阑， 
愁不归眠， 
立残更箭。 
叹年华一瞬， 
人今千里， 
梦沈书远。 
空见说、鬓怯琼梳， 
容销金镜， 
渐懒趁时匀染。 
梅风地溽， 
虹雨苔滋， 
一架舞红都变。 
谁信无聊为伊， 
才减江淹， 
情伤荀倩。 
但明河影下， 
还看稀星数点。
                        </pre>
            </li>
            
            <li>
                <h3>
                    迎春乐
                </h3>
                <p><strong>形式:</strong>
                    未知
                </p>
                <p><strong>标签:</strong>
                    宋代, 周邦彦</p>
                <pre>桃蹊柳曲闲踪迹。 
俱曾是、大堤客。 
解春衣、贳酒城南陌。 
频醉卧、胡姬侧。 
鬓点吴霜嗟早白。 
更谁念、玉溪消息。 
他日水云身， 
相望处， 
无南北。
                        </pre>
            </li>
            
            <li>
                <h3>
                    还京乐
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>禁烟近， 
触处、浮香秀色相料理。 
正泥花时候， 
奈何客里， 
光阴虚费。 
望箭波无际。 
迎风漾日黄云委。 
任去远， 
中有万点， 
相思清泪。 
到长淮底。 
过当时楼下， 
殷勤为说， 
春来羁旅况味。 
堪嗟误约乖期， 
向天涯、自看桃李。 
想而今、应恨墨盈笺， 
愁妆照水。 
怎得青鸾翼， 
飞归教见憔悴。
                        </pre>
            </li>
            
            <li>
                <h3>
                    醉桃源·阮郎归
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>菖蒲叶老水平沙。 
临流苏小家。 
画阑曲径宛秋蛇。 
金英垂露华。 
烧蜜炬， 
引莲娃。 
酒香薰脸霞。 
再来重约日西斜。 
倚门听暮鸦。
                        </pre>
            </li>
            
            <li>
                <h3>
                    醉落魄·一斛珠
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>葺金细弱。 
秋风嫩、桂花初著。 
蕊珠宫里人难学。 
花染娇荑， 
羞映翠云幄。 
清香不与兰荪弱。 
一枝云鬓巧梳掠。 
夜凉轻撼蔷薇萼。 
香满衣襟， 
月在凤凰阁。
                        </pre>
            </li>
            
            <li>
                <h3>
                    锁窗寒·琐寒窗
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>暗柳啼鸦， 
单衣伫立， 
小帘朱户。 
桐花半亩， 
静锁一庭愁雨。 
洒空阶， 
夜阑未休， 
故人剪烛西窗语。 
似楚江暝宿， 
风灯零乱， 
少年羁旅。 
迟暮。 
嬉游处。 
正店舍无烟， 
禁城百五。 
旗亭唤酒， 
付与高阳俦侣。 
想东园， 
桃李自春， 
小唇秀靥今在否。 
到归时， 
定有残英， 
待客携尊俎。
                        </pre>
            </li>
            
            <li>
                <h3>
                    长相思
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>夜色澄明。 
天街如水， 
风力微冷帘旌。 
幽期再偶， 
坐久相看才喜， 
欲叹还惊。 
醉眼重醒。 
映雕阑修竹， 
共数流萤。 
细语轻盈。 
尽银台、挂蜡潜听。 
自初识伊来， 
便惜妖娆艳质， 
美眄柔情。 
桃溪换世， 
鸾驭凌空， 
有愿须成。 
游丝荡絮， 
任轻狂、相逐牵萦。 
但连环不解， 
流水长东， 
难负深盟。
                        </pre>
            </li>
            
            <li>
                <h3>
                    隔浦莲近拍
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>新篁爷翠葆， 
曲径通深窈。 
夏果收新脆， 
金丸落， 
惊飞鸟。 
浓霭迷岸草。 
蛙声闹， 
骤雨鸣池沼。 
水亭小， 
浮萍破处， 
檐花帘影颠倒。 
纶巾羽扇， 
困卧北窗清晓。 
屏里吴山梦自到。 
惊觉， 
依然身在江表！ 
　
                        </pre>
            </li>
            
            <li>
                <h3>
                    霜叶飞
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>露迷衰草。 
疏星挂， 
凉蟾低下林表。 
素娥青女斗婵娟， 
正倍添凄悄。 
渐飒飒、丹枫撼晓。 
横天云浪鱼鳞小。 
似故人相看， 
又透入、清辉半饷， 
特地留照。 
迢递望极关山， 
波穿千里， 
度日如岁难到。 
凤楼今夜听秋风， 
奈五更愁抱。 
想玉匣、哀弦闭了。 
无心重理相思调。 
见皓月、牵离恨， 
屏掩孤颦， 
泪流多少。
                        </pre>
            </li>
            
            <li>
                <h3>
                    青房并蒂莲
                </h3>
                <p><strong>形式:</strong>
                    未知
                </p>
                <p><strong>标签:</strong>
                    宋代, 周邦彦</p>
                <pre>醉凝眸。 
正楚天秋晚， 
远岸云收。 
草绿莲红， 
□映小汀洲。 
芰荷香里鸳鸯浦， 
恨菱歌、惊起眠鸥。 
望去帆、一派湖光， 
棹声咿哑橹声柔。 
愁窥汴堤细柳， 
曾舞送莺时， 
锦缆龙舟。 
拥倾国纤腰皓齿， 
笑倚楼。 
空令五湖夜月， 
也羞照三十六宫秋。 
正浪吟、不觉回桡， 
水花风叶两悠悠。
                        </pre>
            </li>
            
            <li>
                <h3>
                    青玉案
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>良夜灯光簇如豆。 
占好事、今宵有。 
酒罢歌阑人散後。 
琵琶轻放， 
语声低颤， 
灭烛来相就。 
玉体偎人情何厚。 
轻惜轻怜转唧。 
雨散云收眉儿皱。 
只愁彰露， 
那人知後。 
把我来僝僽。
                        </pre>
            </li>
            
            <li>
                <h3>
                    风流子
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>新绿小池塘， 
风帘动， 
碎影舞斜阳。 
羡金屋去来， 
旧时巢燕； 
土花缭绕， 
前度莓墙。 
绣阁里， 
凤帏深几许？ 
听得理丝簧。 
欲说又休， 
虑乖芳信； 
未歌先噎， 
愁转清商。 
遥知新妆了， 
开朱户， 
应自待月西厢。 
最苦梦魂， 
今宵不到伊行。 
问甚时却与， 
佳音密耗， 
寄将秦镜， 
偷换韩香？ 
天便教人， 
霎时厮见何妨？
                        </pre>
            </li>
            
            <li>
                <h3>
                    鹊桥仙令·鹊桥仙
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>浮花浪蕊， 
人间无数， 
开遍朱朱白白。 
瑶池一朵玉芙蓉， 
秋露洗、丹砂真色。 
晚凉拜月， 
六铢衣动， 
应被姮娥认得。 
翩然欲上广寒宫， 
横玉度、一声天碧。
                        </pre>
            </li>
            
            <li>
                <h3>
                    鹤冲天
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>梅雨霁， 
暑风和， 
高柳乱蝉多。 
小园台榭远池波， 
鱼戏动新荷。 
薄纱厨， 
轻羽扇， 
枕冷簟凉深院。 
此时情绪此时天， 
无事小神仙。
                        </pre>
            </li>
            
            <li>
                <h3>
                    黄鹂绕碧树
                </h3>
                <p><strong>形式:</strong>
                    未知
                </p>
                <p><strong>标签:</strong>
                    宋代, 周邦彦</p>
                <pre>双阙笼嘉气， 
寒威日晚， 
岁华将暮。 
小院闲庭， 
对寒梅照雪， 
淡烟凝素。 
忍当迅景， 
动无限、伤春情绪。 
犹赖是、上苑风光渐好， 
芳容将煦。 
草荚兰芽渐吐。 
且寻芳、更休思虑。 
这浮世、甚驱驰利禄， 
奔竞尘土。 
纵有魏珠照乘， 
未买得流年住。 
争如盛饮流霞， 
醉偎琼树。
                        </pre>
            </li>
            
            <li>
                <h3>
                    齐天乐
                </h3>
                <p><strong>形式:</strong>
                    词
                </p>
                <p><strong>标签:</strong>
                    宋代, 周邦彦</p>
                <pre>绿芜凋尽台城路， 
殊乡又逢秋晚。 
暮雨生寒， 
鸣蛩劝织， 
深阁时闻裁剪。 
云窗静掩。 
叹重拂罗衾， 
顿疏花簟。 
尚有綿囊， 
露萤清夜照书卷。 
荆江留滞最久， 
故人相望处， 
离思何限？ 
渭水西风， 
长安乱叶， 
空忆诗情宛转。 
凭高眺远。 
正玉液新篘， 
蟹螯初荐。 
醉倒山翁， 
但愁斜照敛。
                        </pre>
            </li>
            
    </ul>
</body>

</html>